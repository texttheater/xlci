,, Mijn basisniveau is flink omhoog gegaan . ''
De afgelopen week twijfelde ze nog of ze wel moest meedoen aan het NK .
Moeder Mien spoorde haar aan toch op te stappen .
Tot halverwege de koers had Van Alebeek moeite om zich volledig te concentreren op de wedstrijd .
,, Mijn gedachten sprongen alle kanten op .
Om ongelukken te voorkomen heb ik mezelf gedwongen om me alleen nog met de koers bezig te houden . ''
Veertig kilometer voor het einde ontstond een kopgroep met zes vrouwen .
Behalve Van Alebeek en haar ploeggenote Bertine Spijkerman was ook Saskia Kaagman uit de opleidingsploeg van Farm Frites meegesprongen .
Met venijnige demarrages matte de talentvolle Kaagman de concurrentie af .
Waarmee het pad voor de rappe Van Alebeek werd geëffend .
Met de finish in zicht sloegen de zenuwen toe .
Ze zocht contact met ploegleider Zijlaard die adviseerde te gokken op de sprint .
,, Hij zei : vertrouw op jezelf .
Ik ben nogal een twijfelaar . ''
Gelanceerd door Spijkerman trapte ze naar de titel .
Mooier kon niet , vond Van Moorsel .
,, Dit verzin je niet .
Het lijkt wel een droom . ''
Yevgeny Kafelnikov wist dat hij de favoriet was , in de derde-rondepartij tegen de Argentijn Guillermo Canas .
Die wetenschap deed hem verstijven .
Top-tienspeler of niet ; hoe makkelijker iets lijkt , hoe moeilijker het vaak is .
,, Ik wist dat mijn helft van het schema open ligt .
Die wetenschap deed me verliezen . ''
De uitschakeling van de nummer zeven van de plaatsingslijst ( 3 - 6 6 - 1 6 - 3 7 - 6 ) was de grootste verrassing bij de mannen dit weekeinde op Wimbledon .
In het vrouwentoernooi struikelde de Franse krachtpatser Amelie Mauresmo onverwacht over de Thaise Tanasugarn .
Voor Canas betekende de zege op de mentaal onevenwichtige Rus , die in Londen nooit verder dan de kwartfinales reikte , een mooie meevaller .
Voor het eerst in 22 jaar bereikte een Argentijn de vierde ronde van Wimbledon .
Met een knipoog naar het gravel : ,, Dat hoort natuurlijk eigenlijk niet , een Zuid-Amerikaan zover op gras ''
De baseliner speelde ter voorbereiding op het Grand Slam één grastoernooi .
In Rosmalen verloor hij pas in de finale van Hewitt .
Van meer dan twee grastoernooien op rij wordt hij te moe .
Het openingsstatement van zijn persconferentie was geen grap .
Gravelbijters kennen hun eigen logica .
De 24-jarige Canas kent een succesvol jaar .
De rechtshander uit Buenos Aires klom sinds januari 178 plaatsen naar de 49ste positie op de wereldranglijst .
,, Vorig jaar ben ik voor het eerst geopereerd , aan mijn linkerpols .
Dat gaf me de tijd om eens na te denken over mijn instelling .
Ik besloot serieuzer te werk te gaan .
Met iedere winst groeide het vertrouwen .
Ik ben nu zo ver dat ik weet dat ik van iedereen kan winnen . ''
Het Nederlands jeugdteam is roemloos , en uiteindelijk op ontluisterende wijze , uitgeschakeld op het wereldkampioenschap onder 20 jaar .
De Oranje-beloften legden het gisteravond zowel in fysiek als in technisch opzicht af tegen Egypte .
De Afrikanen boekten in de kwartfinale in Rosario een 2 - 1 zege , de Nederlanders dropen gefrustreerd en beschaamd af .
Oranje koesterde halverwege nog een ( al onverdiende ) voorsprong en na rust verloor het twee spelers met een rode kaart : Van der Vaart en , in de slotfase , Heitinga .
Bondscoach Van Gaal moest niet voor het eerst in het toernooi toezien hoe zijn ploeg op vele fronten werd afgetroefd .
In Cordoba treft Egypte woensdag Ghana , dat gisteravond zeer verrassend na verlenging won van Brazilië ( 2 - 1 ) .
In de andere halve finale , in Buenos Aires , staan Argentinië en Paraguay tegenover elkaar .
De Argentijnen troefden gisteren Frankrijk af ( 3 - 1 ) .
Saviola was bij de Zuid-Amerikanen met drie treffers de grote man .
Paraguay won met 1 - 0 van Tsjechië , door een doelpunt van Salcedo .
In Rosario trof Oranje gisteren een opponent die zich even moeizaam ( met vier punten uit drie duels ) door de eerste ronde had geworsteld .
Daarin verloor Egypte zelfs met 7 - 1 van Argentinië .
In de kwartfinale hadden de Egyptenaren echter redelijk overtuigend afgerekend met de Verenigde Staten ( 2 - 0 ) .
Bondscoach Louis van Gaal stelde gisteren voor het eerst vier verdedigers op , waar hij tot dusverre met drie had volstaan .
De defensie werd danig beproefd door de dartele Egyptenaren .
Nederland kon er zelden een vloeiende aanval tegenover stellen .
Desondanks sloot het Nederlands team de eerste helft af met een 1 - 0 voorsprong , met dank bovenal aan de blunderende Egyptische doelman , die een kopbal van ajacied Van der Vaart losliet .
Het leek toen nog een beloning voor een van de weinige constante Nederlandse spelers in Argentinië , maar niet veel later nam het duel uitgerekend voor Van der Vaart een dramatische wending .
Na een kwartier in de tweede helft werd de ajacied uit het veld gestuurd door de Argentijnse scheidsrechter Martin .
Van der Vaart werd na een onbezonnen tackle met zijn tweede gele kaart bestraft .
De Argentijnse toeschouwers rouwden er niet om .
Oranje , topscorer in het kaarten-klassement , had zich tijdens het toernooi niet populair gemaakt .
De rode kaart was in een kort tijdsbestek de tweede tegenslag voor de Nederlandse talenten .
Egypte had , conform de werkelijke krachtsverhoudingen , al in de tweede minuut van de tweede helft toegeslagen .
Verdediger Amin passeerde doelman Coutinho van dichtbij ( 1 - 1 ) , na een fout van invaller Van Dieren die door Van Gaal al voor rust was opgeroepen .
Daarmee toonde de coach dat het opnieuw niet naar zijn wens verliep .
Het aangeslagen Oranje deinsde , zoals al zo vaak tijdens dit jeugdtoernooi , terug voor een allerminst gerenommeerde tegenstander .
In de 68ste minuut namen de Egyptenaren een luid bejubelde en beslissende voorsprong .
El Yamani , die bij Standard Luik speelt , liet zich fêteren na een solo door de ontmantelde Nederlandse defensie ( 1 - 2 ) .
De blonde Egyptenaar in Belgische dienst brak nog een paar keer gevaarlijk door .
Maar de meeste pijn deed het gedesillusioneerde Oranje zichzelf .
De ploeg beëindigde het toernooi zelfs met negen man , nadat in de slotfase ook aanvoerder Heitinga na een overtreding ' rood ' zag .
Het was een publieke droom , het werd een persoonlijk drama .
Glinstering van goud maakte in luttele seconden plaats voor inktzwarte realiteit .
Zelden viel een lokale favoriet dieper .
En toch overheerste na afloop bij de betrokkenen nuchterheid en tevredenheid .
In nog geen dertig seconden verspeelde springruiter Wout-Jan van der Schans gistermiddag de Europese titel die lonkend op hem lag te wachten .
Weer was een driesprong hem en zijn hengst Corland te machtig .
Twee van de drie hindernissen verloren hun balken .
Daarna crashte hij ook nog eens op een muur en op een dubbele oxer aan het eind .
Zo kukelde hij van de eerste naar de negende plaats .
Droom over ?
Van der Schans : ,, Ik wist dat het op die driesprong moeilijk zou worden .
Ik voelde dat hij twijfelde .
Na de eerste sprong was het moeilijk hem op zijn achterbenen te houden .
Als dan de tweede valt , is het heel moeilijk de derde erop te houden . ''
Van der Schans hield zich kranig na dé teleurstelling in zijn hippische carrière .
Hij wilde van geen verwijt weten .
,, Het paard heeft alles gegeven .
Dan krijgt -ie een fout en is -ie eruit .
Dat is jammer voor hem .
Het paard had meer verdiend . ''
De droom was wellicht minder de droom van Van der Schans dan van het volk dat hem de Europese sjerp al had omgehangen .
Het volk , dat na het afhaken van Jan Tops en Jeroen Dubbeldam behoefte had aan een nieuwe held , zag hoe Van der Schans zich op de eerste plaats in de tussenklassering nestelde .
Het verschil was miniem , 0,07 punt op de Duitser Beerbaum , maar hanteerbaar .
Natuurlijk had iedereen Van der Schans de titel zo gegund .
De organisatie , die een nationale winnaar op een EK als extra kroon noteert .
De bezoekers die de ruiter wel naar de titel wilden toeklappen , beschaafd zoals het hoort bij paardensport .
Applaus voor een aankomende held waarvoor zelfs majesteit haarzelve naar Papendal was afgereisd .
Sport is het decor waarin dramatiek gedijt .
Hoe heroïsch was al het verhaal dat Van der Schans met een gebroken sleutelbeen aan het EK deelnam .
En hoe navrant werd het relaas toen Jan Tops retireerde na een blessure van zijn paard Roofs .
En hoe dramatisch was het dat de grote favoriet , olympisch kampioen Dubbeldam , met vormklachten afhaakte ?
Het kwam gisteren neer op nog één rondje , een omloop van tien hindernissen , twaalf sprongen .
In de eerste manche had Van der Schans geen fouten gemaakt , net als Beerbaum en de Belg Philippaerts , zijn voornaamste concurrenten .
In de tweede manche handhaafden zij eveneens de nul , net als negen anderen , want echt selectief was dat parcours niet .
Toen verscheen Van der Schans , voor wie de Europese titel klaarlag , maar die vier springfouten maakte .
Vier !
Hoe zuur .
En hoe onthutst waren de reacties .
Want dat hij de tweestrijd met Beerbaum wel eens zou kunnen verliezen , was ingecalculeerd , maar niet op deze manier .
De held-die-geen-held-werd repte zich met Corland naar de stal , vermande zich en keerde terug naar het pandemonium bij de uitgang van de piste waar iedereen die maar iets van paardensport meent te weten een mening had over het echec .
Daar besloot hij wat misverstanden weg te werken .
Nee , het waren geen zenuwen geweest .
,, Op het voorterrein ging het nog heel overtuigend .
Het voelde ook in het begin erg goed aan . ''
En ja , hij was teleurgesteld , maar toch ook tevreden : ,, Vorige week zag het ernaar uit dat ik helemaal niet kon rijden en dan doe je tot het laatst toe mee .
Als je zo dichtbij bent , is de teleurstelling groot .
Maar ik kan ook terugzien op een toernooi , waarop ik lang heb meegedaan .
Het is moeilijk van Beerbaum te winnen , maar dat is me donderdag toch maar gelukt . ''
De rijder die vooral voor het jachtparcours van donderdag in de ploeg was opgenomen , werd de redder van het EK .
Want zonder Tops , minus Dubbeldam en met Angelique Hoorn in een ( verdienstelijke ) bijrol hield hij de vlam der hoop lang brandende voor de natie .
,, Ik vond donderdag al dat het toernooi voor mij geslaagd was .
Het is jammer dat ik op het eind zo ver wegzakte , maar ik ben echt wel tevreden . ''
Ook bondscoach Bert Romp was content .
,, Wat vandaag gebeurde , was de ontlading van iets wat al die dagen is opgekropt .
Niemand had verwacht dat Corland zo ver zou komen .
Daarvoor had ik hem ook niet geselecteerd . ''
Romp bleef ondanks alles positief .
,, Met een vierde plaats in de landenwedstrijd mogen we tevreden zijn .
Dat Roofs zich blesseerde , dat De Sjiem niet in vorm was , kun je niet voorzien .
Zij zijn de stabiele combinaties die ik intik voor 0 of 4 .
De twee anderen stegen boven zichzelf uit .
Angelique Hoorn heeft laten zien dat ze kan presteren .
Van Wout-Jan wisten we dat hij een superjockey was .
Met wat meer geluk hadden we hier staan juichen .
Niemand valt iets te verwijten , iedereen heeft zijn best gedaan .
Nee , ik heb niets tegen Wout-Jan gezegd .
Daarvoor zijn geen woorden nodig . ''
,, De boel was niet in de hand te houden . ''
Theo de Rooij stond met zijn handen in de zakken .
Gelaten legde hij zich neer bij de ingecalculeerde nederlaag die zijn Rabo-ploeg op het NK had geleden .
Gegokt en verloren , luidde de conclusie .
De beste ploeg van de wereld stond met lege handen .
Op het vlakke parcours in Nijmegen slaagden de Rabo's er niet in de regie van start tot finish te bepalen .
In de chaotische en vermakelijke eindfase konden ze de gevreesde massasprint niet voorkomen .
Bij het ingaan van de laatste kilometers was het lot van de Rabo's in feite al bezegeld .
Het team ontbeert nu eenmaal een echte sprinter .
Een type als Jans Koerts .
Drie jaar nadat hij van Jan Raas zijn congé had gekregen , was diens wraak zoet .
Koerts reed in 1997 en 1998 in dienst van Rabo maar kon daar zijn faam niet waarmaken .
Hij zou ten onder zijn gegaan aan faalangst , waardoor hij zich te snel schikte in een rol als knecht .
,, Mij is alleen verteld dat ik te weinig won .
Ik denk dat Jan Raas nu toch moet toegeven dat hij het verkeerd heeft gezien . ''
Koerts schonk grinnikend nog een mineraalwatertje in .
,, Raas had een goedkope knecht aan mij kunnen hebben , maar nu zal mijn prijs toch wat hoger liggen . ''
In de filosofie van de Rabobank past echter geen sprinter .
De ploeg kiest liever het offensief en die strategie heeft ze dit voorjaar geen windeieren gelegd .
Ook in de Tour moet dat tot successen leiden .
De aanvalsdrift openbaarde zich op het NK al direct na de start .
Erik Dekker , de personificatie van de vrijbuitersgeest binnen de Rabobank , nam als zo vaak het initiatief .
Het leidde tot een ontsnapping van veertien man , met vier Rabo's , onder wie ook Michael Boogerd .
De Rooij : ,, Het was een gok , zo vroeg al , een spelletje poker . ''
Een meesterzet , zo leek het , want de Bankgiroloterij-ploeg moest kilometerslang aan kop van het peloton sleuren om een hergroepering tot stand te brengen .
Dat lukte .
Daarna reed Karsten Kroon ( Rabo ) alleen voor het peloton uit , maar in de visie van Boogerd hadden meer ploeggenoten daarbij betrokken moeten zijn .
De concurrentie hield de eenzame Kroon immers binnen bereik .
Boogerd : ,, Ik denk dat veel jongens bij ons niet de goede benen hadden .
We hebben de koers hard gemaakt , maar niet hard genoeg . ''
Boogerd zelf voelde na een korte rustperiode wel weer kruit in zijn kuiten .
Bij het ingaan van de finale maakte hij deel uit van een kopgroep van negen man .
Rabo was daarin weliswaar met vier man vertegenwoordigd , maar Vierhouten , Löwik en Groenendaal hadden het beste van zichzelf al gegeven .
Een ' rotsituatie ' vond Boogerd , want verder reden vooral snelle mannen om hem heen : Koerts , Kemna en Van Dijk .
Steeds weer meldde Boogerd zich bij de ploegleiderswagen van De Rooij en dat amuseerde Koerts .
,, Ik denk dat Theo van de zenuwen in zijn broek heeft geplast . ''
De Rooij gaf de Rabo-renners in het peloton uiteindelijk de opdracht het gat dicht te rijden .
Dat luidde een hectische finale in .
Plots stond het peloton in vuur en vlam .
Dekker probeerde het , maar ook Van Heeswijk , Van Bon en Voskamp kropen uit de schulp .
De Rooij wist toen dat het kalf verdronken was .
,, De rest heeft vooral gewacht totdat wij uitgebloed waren . ''
Boogerd leek de pure sprinters nog even te verrassen toen hij in de laatste bocht tien meter voorsprong nam .
,, Het duurde lang voordat ze over me heen kwamen . ''
Boogerd werd derde , Kemna tweede , maar Koerts was ongenaakbaar .
Hij had tijdens het sprinten zelfs nog even tijd om om te kijken .
Van Jeroen Blijlevens ( 24ste ) ontwaarde hij alleen een schim in de achterhoede .
Koerts : ,, Ik heb erg naar dit NK toegeleefd .
Toen ik hoorde dat het in Berg en Dal was , dacht ik dat het voor mij veel te zwaar zou zijn .
Maar na een verkenning van het parcours veranderde ik van gedachten .
In de afgelopen twee weken heb ik 1200 kilometer getraind , heel veel achter een scooter om snelheid te krijgen . ''
Koerts heeft hij lang moeten vechten voor een status als topsprinter , te lang werd hij beschouwd als een veredeld kermiscoureur .
Zijn carrière verliep uiterst grillig .
In de grote ploegen waarvoor hij in het verleden reed - PDM , Festina , Rabobank en FarmFrites - kon hij nooit echt tot de wereldtop doordringen .
Met een ritzege in de Vuelta vorig jaar veranderde dat .
Dit jaar rijdt hij voor het Amerikaanse Mercury-Viatel , maar dat avontuur zou na dit jaar ondanks een doorlopend contract wel eens kunnen eindigen .
Viatel trok zich onlangs terug als geldschieter .
De toekomst van het team is vaag , Koerts kijkt ondertussen al verder .
,, Ze kunnen me niet eindeloos aan het lijntje houden .
Binnen twee weken wil ik duidelijkheid over mijn toekomst . ''
Vandaag komt manager John Wordin naar Nederland om hem , en ploegleider Johan Lammerts , uitleg te verschaffen .
De Zuid Amerikaanse voetbalfederatie CSF heeft besloten de Copa America uit te stellen .
Het toernooi zou van 11 tot en met 29 juli in Colombia worden gehouden .
De Braziliaanse voetbalbond stelde zich donderdag kandidaat voor de organisatie van het toernooi .
In Colombia werd de situatie te onveilig geacht .
Op een vergadering in Buenos Aires werd zaterdag echter besloten het toernooi toch in Colombia te laten spelen , maar dan later - mogelijk in januari 2002 .
De directe aanleiding voor de afgelasting van het toernooi , dat nooit eerder in Colombia is georganiseerd , was de ontvoering van de vice-voorzitter van de Colombiaanse voetbalbond , Hernan Mejia .
Hij werd 25 juni ontvoerd vlak bij Pereira , een van de beoogde speelsteden .
De ontvoering van Mejia - vermoedelijk door FARC-rebellen - was de laatste in een reeks van incidenten die in verband gebracht werden met de Copa America .
In mei ontploften bommen in de speelsteden Cali , Medellin , Pereira en Bogota .
Geluiden dat het toernooi naar Mexico zou worden verplaatst , werden steeds sterker .
Op 1 juni reisde de Colombiaanse president Pastrana naar de Paraguayaanse hoofdstad Asunción .
In een bijzondere vergadering van de CSF garandeerde hij een veilig toernooiverloop in Colombia .
Pastrana noemde het doorgaan van de Copa essentieel voor het Colombiaanse vredesproces .
,, We gaan bommen vervangen door doelpunten '' , zei hij .
Maar de afgelopen week lukte het de CSF , die Colombia tot dan steunde , niet meer de gelederen gesloten te houden .
Met de ontvoering van Mejia was voor de voetbalbonden van Uruguay , Brazilië en Argentinië de grens overschreden .
Zij hebben een machtige positie binnen de CSF en zij wilden hun elftallen niet laten spelen in Colombia .
Brazilië probeerde het toernooi over te nemen .
Kort nadat CSF-voorzitter Leoz donderdag het besluit het toernooi te annuleren bekend had gemaakt , werd Mejia vrijgelaten door zijn ontvoerders .
Hij zou ' per ongeluk ' ontvoerd zijn door de FARC-rebellen .
Toen die hoorden van het annuleren van de Copa , lieten ze hem terstond vrij .
Mejia werd terstond ingezet in een campagne om de Copa voor Colombia te redden .
De ironie wil dat FARC-woordvoerder Raul Reyes in april 2000 een akkoord had gesloten met de Colombiaanse regering om de Copa te respecteren .
De afgelopen week lieten de FARC op humanitaire gronden ruim 300 ontvoerde politie-agenten en militairen vrij om hun vredeswens te illustreren .
Zichtbaar geëmotioneerd en lijkbleek legde Mejia vrijdagavond in het bijzijn van president Pastrana een verklaring af voor de Colombiaanse televisie .
Pastrana verklaarde : ,, Als de Copa niet doorgaat , is dat een klap in ons gezicht .
Het zou een belediging zijn van onze gastvrijheid en waardigheid .
Het is koren op de molen van de terroristen .
Landen die ons niet steunen voor de Copa , hebben weinig op met ons vredesproces . ''
Pastrana begon een politiek offensief om de Copa voor Colombia te behouden .
Hij belde persoonlijk met regeringsleiders van andere Zuid-Amerikaanse landen met het verzoek hun nationale voetbalbonden te overtuigen van het belang van het toernooi voor Colombia .
Venezuela , Ecuador , Paraguay , Chili en Bolivia steunden uiteindelijk de kanditatuur van Colombia tijdens de vergadering in Buenos Aires .
Uruguay , Brazilië , Peru en Argentinië bleven echter tegen .
Het besluit van de CSF lijkt op een poging de kool en de geit te sparen .
In de Colombiaanse media is met teleurstelling gereageerd op het afgelasten van het titeltoernooi .
De krant El Tiempo schat de economische schade op 100 miljoen dollar .
In de buurt van het stadion Nemesio Camacho el Camping , waar 29 juli de finale zou worden gespeeld , is een groepje mannen en kinderen minivoetbal aan het spelen .
Carmen Bolivar houdt de tijd bij .
Ze vindt het onterecht dat de Copa niet doorgaat .
,, Het was voor ons de kans om eens een ander Colombia te laten zien .
De buitenlandse pers is altijd negatief over ons .
En dat terwijl er hier ook heel veel goedwillende mensen wonen .
Kijk nou zelf , is het hier dan zo gevaarlijk ?
Een paar weken voetbalfeest is net wat het land nodig heeft . ''
Op de vraag of ze blij is dat het toernooi in januari doorgaat , antwoordt ze schouderophalend .
,, We zitten dan midden in de verkiezingsstrijd .
Wie zegt dat het dan rustiger is ? ''
De gouden C aan haar halsketting herinnert aan een belofte .
Lindsay Davenport is vast van plan om meer te genieten van haar beroep .
,, Ik ben aan een tweede carrière begonnen . ''
Zaterdag plaatste de meest onzichtbare vrouw van 1.89 meter zich zonder problemen voor de vierde ronde van Wimbledon .
De eerste echte test wacht vandaag , in de persoon van Jelena Dokic .
Dan zal blijken hoe effectief de nieuwe spelopvatting van Davenport is .
En of de balans tussen stress en ontspanning niet is doorgeslagen .
Angst om te verliezen kent de Amerikaanse in ieder geval niet meer .
Ze heeft het leed van het leven geproefd .
,, Het is verbazingwekkend hoe verdriet in de privé-sfeer de dingen in perspectief zet .
Meer dan ooit voel ik het als een privilege om hier überhaupt op de baan te mogen staan . ''
Wilde speculaties deden de voorbije maanden de ronde over het mogelijke pensioen van de voormalige nummer één .
Ze was maandenlang geblesseerd , maar dat was niet de reden .
Haar beste vriendin en voormalige dubbelpartner , Corina Morariu , werd getroffen door acute leukemie .
,, Die eerste weken had ik heel veel moeite met mijn motivatie .
Nu niet meer .
Juist niet meer . ''
Eind maart protesteerde de rechterknie van Davenport , in de kwartfinales van Miami .
Het was een voorbode van slecht weer .
Daags voor Roland Garros kreeg ze een telefoontje van meneer Morariu .
,, Toen heb ik gevoeld wat bangheid inhoudt . ''
Davenport vloog terug naar Amerika .
Voor het eerst sinds 1993 miste de consciëntieuze prof een Grand Slam .
Officieel omdat ze fysiek nog niet klaar was .
,, Men dacht dat het mij allemaal niets meer kon schelen .
Dat was niet waar .
Wel was ik kwaad op mezelf voor het feit dat ik daarvoor zo had gebaald vanwege mijn knie . ''
Terwijl Jennifer Capriati in Parijs haar tweede Slam van het jaar won , bracht Davenport de uren door in het ziekenhuis .
Het gaf haar de tijd om eens na te denken over haar drie veroverde Grand Slam-titels en de toekomst die nog voor haar ligt .
Soms zijn tennissters net mensen .
,, Achteraf gezien was ik liever wat ouder geweest voor ik professional werd .
Ik was zestien .
Maar ja , wat voor keuze heb je ?
Ik ben pas 25 jaar en toch heb ik al het gevoel in de slotfase van mijn carrière te zijn aanbeland .
Zo zijn de wetten van het vrouwentennis nou eenmaal . ''
,, Het is een moeilijke manier van leven , zeker voor een meisje .
Eenzaamheid en verveling liggen op de loer .
Je moet proberen het licht aan het einde van de tunnel te zien ; de tunnel die naar je doel leidt .
Dat is lastig voor een achttienjarige .
Een normaal iemand hoeft het grotere geheel van zijn carrière pas jaren later te begrijpen . ''
,, Vlak nadat ik begon met reizen , kregen mijn ouders onderling problemen .
Jarenlang heb ik me daarover schuldig gevoeld .
Wat nou als ik was thuisgebleven ?
Pas nu begrijp ik dat dat belachelijk is .
Iedereen moet z'n zaakjes op z'n eigen manier opknappen . ''
,, Voorlopig denk ik nog niet aan stoppen .
Mensen kunnen lachen en zeggen : waar heb je het over ?
Je bent pas halverwege de twintig .
Maar zij weten niet waar wij ons al vanaf onze tienerjaren doorheen hebben moeten werken .
De druk en de aandacht en de blessures .
In een normale sport begint niemand op zo'n leeftijd . ''
Davenport is meer nog dan voorheen de gewone in een abnormale wereld .
Haar coach was blij met alle speculaties : ' prima , nu zal de rest je nog meer onderschatten ' .
Vrij van verwachtingen won ze ruim een week geleden bij haar rentree meteen het grastoernooi van Eastbourne .
De zusjes Williams praten op persconferenties ' als moeders ' zoveel over hun schoothondjes , Hingis kickt op de glamour en Capriati , ja die ontspoorde al eens helemaal .
Net als Davenports tegenstandster van gisteren , Patty Schnyder .
De Wimbledon-winnares van 1999 e-mailt ondertussen iedere dag met Corina Morariu .
,, Ik sta met beide benen op de grond .
Net als de rest van mijn familie .
Ik denk dat ik inmiddels een aardig beeld heb van wat deze baan inhoudt , en van wat de rest van het leven betekent . ''
Eén deelneemster wordt uit haar congregatie gezet , een spreekster wacht vermoedelijk hetzelfde lot .
In Dublin was dit weekeinde een internationale bijeenkomst over vrouwelijk priesterschap .
De tijd is rijp , roept de folder van de eerste internationale bijeenkomst van Women's Ordination Worldwide ( WOW ) .
Wie tegen vrouwenwijding is , doet aan vrouwenmisbruik , klonk het op de conferentie dit weekeinde in Dublin .
Maar het pleidooi vóór heeft de tijd niet mee .
De rk kerkleiding werkte het congres tegen : een non wordt wegens deelname na 42 jaar uit haar orde gezet .
Een priester is een man , geen vrouw .
Punt .
,, Wanneer gaat u vrouwen wijden ? '' riep volgens overlevering een priester de paus toe tijdens zijn bezoek aan de Verenigde Staten .
Of het historisch is , valt te bezien , maar het antwoord van de heilige Vader was gevat : It's a long way to Tipperary .
De rk kerk reageert meestal minder ad rem op vragen in die richting , eerder verbeten .
Volgens WOW-woordvoerster Soline Vitanel moesten aangezochte sprekers onder druk afhaken , en zelfs de Wereldraad verbood een prominent vertegenwoordigster om mee te werken .
Myra Poole , een zuster van Notre Dame , verscheen toch , onder applaus - zij wordt nu , na 42 jaar , uit haar congregatie gezet .
De Noord-Ierse Nobelprijswinnaar M.C. Maguire opende de conferentie in het land van Tipperary .
Zelf heeft ze geen roeping tot het priesterambt , maar haar seksegenoten zou die kans wel geboden moeten worden .
Volgens Maguire komt dat er wel van .
De rk kerk kan het ' grievende geestelijk geweld tegen vrouwen ' , ja zelfs ' misbruik ' toch niet volhouden .
Dat we bij ' priester ' meteen aan ' man ' denken , komt alleen door onze culturele bril .
En die kan af .
De WOW vierde dit weekeinde haar eerste lustrum .
De organisatie , een internationaal netwerk opgezet na de eerste Europese vrouwensynode in Oostenrijk ( 1996 ) , wil het priesterambt vernieuwen , want mannen zijn niet méér gelijk dan vrouwen .
Daarmee keert de WOW zich niet alleen tegen de rk leer maar riskeert ook een flinke aanvaring met de moederkerk .
In het Vaticaanse geschrift Ad tuendam fidem ( 1998 ) kregen critici van het absolute pauselijke ' nee ' tegen de vrouwelijke priester de wind van voren .
Tegenstanders zijn bijna ketters .
Pogingen om in Nederland te praten over vrouwenwijding stranden op rk onwil .
Vorige maand heeft de bisschop van Brugge , mgr. Robert Vangheluwe , het opgenomen voor de vrouwelijke diaken , maar voor het overige : Rome heeft gesproken , de zaak is gesloten .
Hardnekkig probeert WOW de zaak te heropenen .
Ze roept de paus in een resolutie op dat ook te doen .
Jaarlijks moet een gebedsdag het streven naar vrouwenwijding ondersteunen .
De benedictines Joan Chittister is de enige spreekster op het congres die wat te vrezen heeft van haar kerk ; de anderen zijn niet of niet meer rk.
Boeddhistische vrouwen willen een wijding , Indiase wagen zich aan heilige dansen , jodinnen bestuderen de tora , zegt Chittister , alleen in de meest achterlijke en wettische culturen zijn vrouwen onzichtbaar , nauwelijks menselijk en minder begiftigd met de Geest .
Voor de non is de parallel met haar eigen rk kerk treffend en vraagt om niets minder dan een pijnlijke bekering , zoals ze ooit de slavernij afzwoer - op het gevaar af dat de pleitbezorgsters daarvoor de rekening gepresenteerd krijgen .
Chittister weet waarover ze het heeft , ze stak al eerder haar nek uit .
Dat leverde tot dusver alleen reprimandes op .
Dat wordt na dit weekeinde waarschijnlijk anders : ook zij is gedreigd met uitzetting uit de orde .
In totaal 135 medezusters hebben al gezegd dezelfde sancties te willen krijgen als Chittister .
De WOW pleit nu voor financiële steun aan religieuzen als Chittister en Poole die vanwege hun opvattingen over vrouwenwijding niet meer in hun levensonderhoud kunnen voorzien .
De uitgetreden priester J. Wijngaards , een van de drijvende krachten achter de conferentie , erkent dat vrouwenwijding hoofdzakelijk in Westerse hoofden opkomt , maar vraagt er toch internationale aandacht voor .
Volgens hem missen mannelijke priesters het charisma dat mensen aanspreekt ; vrouwen hebben dat wel .
In India werken 80000 religieuzen , vaak onder de allerarmsten .
Gevraagd of ze niet wat anders aan hun hoofd hebben dan de luxe van disputen over vrouwenwijding , zei Wijngaards onlangs in Indiancurrent : ,, Word wakker !
Hoe kunnen ze armoede bestrijden als ze geen toegang hebben tot de macht ?
Vorig jaar was ik weer in India en hoorde de frustraties ; ze stuiten alleen op mannelijke onwil en middeleeuwse vooroordelen , niet op steekhoudende theologische argumenten . ''
Daarmee heeft Wijngaards de gevoelige plek te pakken : het argument waarmee ' de kerk ' nee zegt , is op zichzelf niet inhoudelijk .
In zijn lezing afgelopen zaterdag in Dublin ging hij in op de bezwaren .
Vrouwenwijding zou een gevolg zijn van de algemene strijd om gelijke rechten die ook in de kerk doordringt .
Wijngaards bestrijdt dat niet , maar zijn argument vóór ontleent hij aan iets anders : de doop , die alle gelovigen gelijkmaakt .
Daardoor krijgt iedereen deel aan Christus ' priesterschap , niet alleen de mannen .
Wijngaards wil het verzet tegen de vrouw in het priesterambt ontmantelen .
Hij vergelijkt het met de weerzin die zwarten plachten op te wekken .
Toen die tot de directe omgeving van blanken doordrongen , viel het vooroordeel in duigen .
,, Als priesters zelfingenomen zeggen dat Jezus vrouwen uitsloot en dat ze daarom nooit gewijd zijn , is dat argument eenvoudig te slopen : vrouwen hebben in vroeger eeuwen wel degelijk een volledige diakenwijding ontvangen . ''
Nu al hebben vrouwen volgens het rk kerkelijk recht meer mogelijkheden dan ze plaatselijk benutten .
Zouden ze dat wel doen , dan is dat een volgende stap op weg naar vrouwenwijding .
Een 24-jarige technisch medewerker van de Achterhoekse popgroep Jovink en de Voederbietels is zaterdagavond in Borculo bij het opbouwen van de lichtinstallatie om het leven gekomen .
Het slachtoffer stond op vijf meter hoogte in een feesttent te werken toen hij naar beneden viel en op zijn hoofd terechtkwam .
Kort daarna overleed hij aan zijn verwondingen .
De groep besloot het optreden af te blazen .
De politie heeft in de nacht van zaterdag op zondag een 30-jarige Rotterdammer aangehouden op verdenking van betrokkenheid bij een dodelijke schietpartij in zijn woonplaats .
Bij de schotenwisseling op een kruising in Rotterdam-Zuid kwam rond 0.30 uur een 35-jarige Rotterdamse om het leven .
Een woordvoerster van de politie meldt dat de aangehouden man en het slachtoffer in het verleden een relatie met elkaar hebben gehad .
Het jaarlijkse benefietdiner in Amsterdam voor het Aidsfonds heeft dit jaar ongeveer 350000 gulden opgebracht .
De opbrengst gaat naar Stop Aids Now ! , waarmee het Aidsfonds zich inzet voor mensen in ontwikkelingslanden met hiv of aids .
Van het geld worden onder meer projecten ondersteund voor de 13 miljoen aidswezen .
Twee grote Nederlandse tbs-instellingen willen zedendelinquenten over enige maanden op vrijwillige basis laten meewerken aan een onderzoek met een leugendetector .
Een woordvoerster van het ministerie van justitie heeft zaterdag gezegd dat het forensisch psychiatrisch centrum Veldzicht in Balkbrug en de dr. Henri Van der Hoeven-kliniek in Utrecht een experiment willen opzetten waarmee beter kan worden voorspeld of een zedendelinquent in de maatschappij kan terugkeren .
De test met de zogeheten polygraaf maakt deel uit van een promotie-onderzoek van psycholoog F . Buschman , hoofdbehandelaar van centrum Veldzicht .
Volgens de woordvoerster van justitie is het apparaat waarmee de tests moeten worden uitgevoerd een nieuwe versie van de wat oudere leugendetector .
,, Het meet de bloeddruk van een ondervraagde , maar ook zijn hartslag en de mate van transpiratie . ''
Met het onderzoek naar de bruikbaarheid van de polygraaf hoopt onderzoeker Buschman beter te kunnen voorspellen in hoeverre een zedendelinquent na zijn tbs een maatschappelijk risico vormt door terug te vallen in zijn criminele gedrag .
Nu gaan meer dan een op de drie zedendelinquenten na hun (tbs-)behandeling opnieuw in de fout .
Twee meisjes van 9 en 10 jaar uit Amstelveen en Duiven zijn zaterdag op een camping in Markelo naar alle waarschijnlijkheid door koolmonoxidevergiftiging omgekomen .
De twee vriendinnetjes bevonden zich in een doucheruimte bij een caravan .
De politie vermoedt dat de aanwezigheid van een geiser en onvoldoende ventilatie de meisjes fataal is geworden .
De vader van een van de meisjes zag door een raampje beide slachtoffertjes bewusteloos op de grond liggen en trapte de ruit in .
Campinggasten hebben nog geprobeerd te reanimeren , maar bij aankomst in het ziekenhuis bleken de meisjes te zijn overleden .
De technische recherche onderzoekt de zaak .
NIJMEGEN , KARLSRUHE - Bij een verkeersongeval op de A5 in Duitsland bij Otters Weihe , zijn zaterdagavond een hoogleraar ( 63 ) en een studente ( 23 ) van de Katholieke Universiteit Nijmegen ( KUN ) om het leven gekomen .
Drie andere inzittenden van het busje met in totaal negen personen raakten daarbij gewond , van wie één ernstig .
Volgens de politie van Karlsruhe sloeg het voertuig bij een inhaalmanoeuvre over de kop sloeg .
De omgekomen hoogleraar , die stuurde , en de studente werden uit het busje geslingerd .
Door blikseminslag bij een paardenconcours in Den Ham in Twente zijn zaterdag veertien mensen lichtgewond geraakt .
Het gaat om een aantal ruiters en publiek die in de openlucht aan de rand van de ring stonden .
Volgens een politiewoordvoerder gebeurde het incident tijdens hevig onweer .
De bliksem sloeg in op het middenterrein .
Sommigen werden door de klap tegen de grond geslagen , anderen kregen last van duizeligheid en hoofdpijn .
De slachtoffers werden door de EHBO en een arts opgevangen .
Iedereen kon daarna gewoon naar huis .
Een grote brand heeft in de nacht van zaterdag op zondag een miljoenenschade veroorzaakt bij het bedrijf 5MCompany in Almelo .
Een derde van het ongeveer één hectare grote bedrijfspand , waar fotobenodigdheden werden gefabriceerd , werd verwoest .
De bewoners van zes huizen in de omgeving moesten op last van de autoriteiten hun woningen verlaten .
Vier woningen in Rotterdam-Zuid zijn in de nacht van zaterdag op zondag verwoest door een grote brand .
Volgens een woordvoerder van de politie raakte niemand gewond door de vlammen .
De journaliste en ex-televisie-omroepster Jeanne Roos is in de nacht van vrijdag op zaterdag overleden .
Jeanne Roos werkte ook als regisseur en speelde in de cabaretgroep Inktvis van het Parool , samen met haar vriendin Annie M.G. Schmidt .
Jeanne Roos is 84 jaar geworden , zo meldde het NOS-journaal gistermiddag .
In de jaren zestig en zeventig maakte Roos naam met een persoonlijk getinte human-interest-pagina .
Voor de toenmalige NTS werkte ze ook als de eerste omroepster .
In zijn woonplaats Utrecht is zaterdag op 82-jarige leeftijd Barend Schreuders overleden , voormalig gemeenteraadslid en statenlid in de provincie Utrecht voor de Communistische Partij van Nederland ( CPN ) .
Schreuders vormde tientallen jaren het gezicht van de CPN in Utrecht .
Buiten zijn partij verwierf hij in brede kring aanzien als gemeentebestuurder .
Schreuders , van beroep verwarmingsmonteur , overleed na een langdurig ziekbed .
Zijn familie heeft het overlijden gistermiddag bekendgemaakt .
Mr. J.W. Weck wordt vanaf 17 september de nieuwe directeur-generaal Bestuursdienst bij het ministerie van binnenlandse zaken .
Weck is sinds januari 1999 directeur-generaal Telecommunicatie en Post bij het ministerie van verkeer en waterstaat .
Daarvoor was hij directeur-generaal Rijksluchtvaartdienst .
In die functie is hij februari 1999 een maand op non-actief gesteld .
Dit was op eigen verzoek tijdens de parlementaire enquête naar de Bijlmerramp .
Weck wordt de opvolger van dr. B. Plesch , die management-consultant in het bedrijfsleven is geworden .
De legendarische country-gitarist Chet Atkins is zaterdag op 77-jarige leeftijd overleden in zijn woonplaats Nashville .
Atkins was een van de pioniers van de Nashville Sound .
Hij leed al jaren aan kanker .
Atkins won meerdere Grammy's en werd in 1973 verkozen als lid van de Country Music Hall of Fame van Nashville .
Alleen de grootste countrysterren krijgen die onderscheiding .
Atkins , bijgenaamd ' Mr. Guitar ' naar één van zijn albums , verkocht meer dan 1 miljoen platen .
Hij waagde zich aan meerdere stijlen , van rock and roll tot jazz , blues en flamenco .
Maar het was de countrymuziek waarmee hij doorbrak .
Chester Burton Atkins werd geboren op 20 juni 1924 in Luttrell ( Tennessee ) in een muzikale familie .
Hij werd geïnspireerd door zanger en gitarist Merle Travis en speelde als kind al gitaar .
Zijn eerste optreden gaf hij al jong .
Begonnen met ' Chet Atkins Gallopin Guitar ' ( 1953 ) schreef hij meer dan honderd platen op zijn naam , waaronder ' Teensville ' ( 1960 ) , ' Chet Atkins Picks the Best ' ( 1967 ) , ' A Man and his Guitar ' ( 1984 ) en ' Almost Alone ' ( 1996 ) .
Hij leverde ook bijdragen aan honderden opnames met andere artiesten .
Atkins , die beschikte over een unieke speelstijl , was decennialang zeer gewild als studiomuzikant .
Hij speelde mee op hits als ' Wake up little Susie ' van The Everly Brothers .
Ook werkte hij onder anderen samen met Elvis Presley en Roy Orbison .
Het Britse amusementsconcern Gullane koopt Guinness World Records ( GWR ) van het drankenconcern Diageo voor 45,5 miljoen pond ( circa 164 miljoen gulden ) .
Guinness World Records ( GWR ) verzamelt , keurmerkt en publiceert informatie over wereldrecords op alle denkbare terreinen .
Van de grootste legpuzzel tot het aantal door één vrouw gebaarde kinderen .
Het Guinness Book of World Records bereikt jaarlijks 70 miljoen consumenten in 82 landen en verschijnt in 24 talen .
Diageo , eigenaar van merken als Johnnie Walker en Smirnoff , is wereldmarktleider in sterke dranken .
Het Guinness Book past niet meer in de strategie van het concern .
Het elektronisch betalingsverkeer in onder meer winkels en benzinestations is zaterdag en zondag onderhevig geweest aan storingen .
Dit als gevolg van een mankement en onderhoud aan de computers van Interpay , de onderneming van de banken die de betalingen per pinpas verzorgt .
Interpay schat dat zaterdag 18000 mensen verspreid over het hele land door een storing zijn getroffen .
Zondag was het opnieuw raak .
Dit had te maken met regulier onderhoud aan de computers .
Hoeveel transacties hierdoor mislukten , weet Interpay niet .
Zowel zaterdag als zondag haperde het ' pinpasverkeer ' gedurende enkele kwartieren , aldus de woordvoerster .
Topman Jack Welch van het Amerikaanse industriële concern General Electric ( GE ) verwerpt het aanbod van zijn collega van Honeywell om de beoogde fusie van de twee ondernemingen te redden .
De Europese Commissie verwerpt de fusie .
Die zou te machtig worden in Europa .
Met name in de luchtvaart voorziet de commissie een dominante positie voor het fusieconcern .
Honeywell bood GE aan dat dit concern minder hoeft te betalen voor Honeywell als het bepaalde onderdelen afstoot zoals de Europese Commissie graag wil .
GE-baas Welch vindt echter dat door het afstoten van die onderdelen de ratio achter de fusie is verdwenen .
Boeren in praktisch heel het land zijn van plan vandaag de ochtendspits lam te leggen .
Op de provincies Drenthe en Limburg na is overal iets georganiseerd , aldus boerenvoorman J. van 't Hof uit Sint-Annaland gistermiddag .
De boeren willen met de acties protesteren tegen het landbouwbeleid van minister Brinkhorst ( Landbouw ) .
Volgens Van 't Hof is de sluiting van de veemarkten , waarvoor geen alternatief wordt geboden , de druppel die de emmer doet overlopen .
Van 't Hof wijst verder op de administratieve rompslomp waarmee boeren na de mond- en klauwzeercrisis worden geconfronteerd en de kosten van BSE-onderzoek .
Dat kost honderden tot duizenden guldens per ondernemer , stelt hij .
Wegblokkades zijn gepland op onder meer het knooppunt van de A1 en A50 bij Apeldoorn , de A28 over de IJsselburg bij Zwolle en de A12 bij de afslagen De Meern en Woerden .
In Zuid-West Nederland zijn er plannen om de A58 bij Wouw en Bergen op Zoom te blokkeren .
In Den Haag wordt een petitie aangeboden aan minister Brinkhorst .
Rond 700 betogers hebben gisteren in de Oostenrijkse stad Salzburg urenlang tegen globalisering gedemonstreerd .
Het kwam tot enkele schermutselingen met de politie , die vier mensen aanhield .
Zeker één agent raakte gewond .
De betogers protesteerden tegen ' de dienaren van de afgod globalisering ' .
In Salzburg wordt tot dinsdag het ' Weltwirtschafsforum Osteuropa ' gehouden .
Ongeveer 650 politici en zakenlieden uit Oostenrijk en landen in Midden- en Oost-Europa praten er over de economische ontwikkelingen in de regio en over de Europese integratie .
De Bulgaarse ex-koning Simeon II , wiens partij de verkiezingen van vorige maand won , meent dat hij geen keus heeft dan premier te worden .
Tegen de Spaanse krant El Pais zei hij dat ,, het volk erom vraagt '' .
Simeon , die tussen 1946 en 1996 in ballingschap verbleef , won de helft van de zetels in het Bulgaarse parlement .
De oud-chef van de Peruaanse geheime dienst Vladimiro Montesinos is in hongerstaking gegaan .
Hij eist dat hij van de militaire gevangenis in Callao wordt overgeplaatst naar een inrichting met een burgerregime .
Montesinos werd zaterdag in Venezuela gearresteerd en daarna uitgeleverd aan Peru .
In Macedonië zijn gisteren de gevechten tussen het leger en Albanese rebellen weer opgelaaid .
Daarbij is een Macedonische militair gedood .
Rebellen bestookten posities van het leger in de buurt van Tetovo in het noord-westen van Macedonië .
Er werd ook gevochten ten noorden van de hoofdstad Skopje , bij het dorp Radusa dat door etnisch-Albanese rebellen is ingenomen .
De linkse guerrillabeweging FARC heeft zaterdag 62 agenten en militairen vrijgelaten die jarenlang waren gegijzeld .
De vrijlating is het gevolg van een akkoord dat FARC en regering vorige maand sloten .
Elders hebben Colombiaanse soldaten 24 mensen bevrijd uit de handen van een andere groep linkse Colombiaanse rebellen , het ELN .
Dat ontvoert geregeld mensen voor losgeld , een van hun voornaamste inkomstenbronnen .
Meer dan 240 personen zijn in het noordoosten van de Democratische Republiek Congo vermoord wegens hekserij .
De heksenjacht begon twee weken geleden na geruchten over een heksenleger in de jungle .
In het dorp Yuku was op 15 juni de eerste moordpartij , waarna ook in andere dorpen mensen met messen om het leven werden gebracht .
Honderden mensen zijn naar buurland Oeganda gevlucht .
Oegandese troepen hebben in Congo bijna honderd mensen opgepakt die bij de moordpartijen betrokken zouden zijn geweest .
Hackers hebben de harde schijven van computers van de Argentijnse Dwaze Moeders vernietigd .
Daardoor zijn historische gegevens en e-mails verdwenen .
De Moeders van de Plaza de Mayo eisen de waarheid over het lot van zo'n 30000 mannen en vrouwen die verdwenen onder het Argentijnse militaire regime tussen 1976 en 1983 .
Alsof het een weekend-uitje betrof , heeft de Amerikaanse vice-president Dick Cheney zaterdag ' even ' een operatie ondergaan .
Hij wandelde met een cardioverter defibrillator in zijn borst een paar uur na de ingreep alweer het ziekenhuis uit .
De op één na machtigste man van de Verenigde Staten kampt al jaren met hartproblemen .
Hij onderging het afgelopen jaar al drie ingrepen .
De ingebrachte ' pacemaker-plus ' dient zowel om de hartslag te vertragen als , wanneer nodig , te versnellen .
Een woordvoerster zei gisteren dat de 60-jarige Cheney vandaag gewoon van plan is aan het werk te gaan .
,, Hij heeft er zin in ''
De Noordierse premier David Trimble is gisterochtend afgetreden .
Hij maakte daarmee zijn dreigement waar , dat hij zou vertrekken als het Iers Republikeins Leger ( Ira ) vóór 1 juli niet zou beginnen met het inleveren van wapens .
Door het aftreden van de protestantse Trimble is er een politieke crisis ontstaan in de Britse provincie , waar na veel moeite een protestants-katholieke regering was gevormd .
Dat was het directe gevolg van het akkoord dat op Goede Vrijdag 1998 was gesloten , en waarvan ontwapening van de paramilitaire groepen een belangrijk onderdeel is .
Het Ira heeft zich daar niet aan gehouden , volgens zijn politieke tak , Sinn Fein , omdat zijn eisen voor terugtrekking van meer Britse troepen en beperking van protestantse politiemacht zijn genegeerd .
,, Ik ben bereid om terug te komen '' , zei Trimble gisteren , ,, maar alleen als we de wapens voorgoed achter ons laten . ''
Volgens het Goede Vrijdag-akkoord heeft de regering zes weken om Trimble te vragen terug te komen óf hem te vervangen , anders komen er verkiezingen .
Sommige analisten menen dat Trimble erop gokt dat het IRA door zijn vertrek zo onder druk komt te staan dat de organisatie alsnog overstag gaat .
Bovendien hoopt hij de kritiek binnen zijn eigen achterban , de Ulster Unionisten , tot zwijgen te brengen dat hij zich niet hard genoeg opstelt tegenover het Ira .
Maar Sinn Fein , die deel uitmaakt van de regering , waarschuwt dat het Ira zich niet laat chanteren , en raadde de Ulster Unionisten aan een nieuwe leider aan te wijzen en voor een ' verstandiger en productievere aanpak ' te kiezen .
Trimbles vertrek viel samen met het begin van het zogenoemde marsseizoen , waarbij protestantse groepen deels door katholieke wijken marcheren om vroegere overwinningen in onderlinge gevechten te herdenken .
Bij de eerste Oranjemars van het seizoen , in Belfast , bleven zaterdag incidenten uit .
In het verleden hebben de marsen jaarlijks gezorgd voor oplopende spanningen tussen protestanten en katholieken .
JERUZALEM , KFAR SJOEBA - Israëlische vliegtuigen hebben gisteren een Syrische radarpost in de Libanese Bekaavallei vernietigd .
De actie was een vergelding voor een aanval vrijdag van de door Syrië gesteunde Libanese organisatie Hezbollah op een omstreden door Israël bezet stukje land .
Bij de Israëlische aanval raakten een Libanese en twee Syrische soldaten gewond , bij die van Hezbollah één Israëlische .
Hezbollah antwoordde onmiddellijk gisteren met een beschieting van de boerderijen van Sjaba , een hoekje land dat Israël vorig jaar niet ontruimde .
Een Israëlisch antwoord daarop kwam ook snel : het Libanese dorp Kfar Sjoeba werd onder vuur genomen .
Honderden mensen ontvluchtten hun huizen .
De Israëlische actie is onderdeel van het beleid om Syrië te laten betalen voor de aanvallen van de Hezbollah-strijders .
Hezbollah-leider Nasrallah waarschuwde gisteren dat ' Israël met vuur speelt ' , maar uit Damascus is nog geen reactie gekomen .
Na een soortgelijke Israëlische wraakaanval op een Syrische positie buiten Beiroet in april , liet de Syrische president Assad waarschuwende geluiden horen , maar ondernam geen actie .
De Israëlische defensieminister Ben-Eliezer rekent daar nu ook op .
,, God zij dank zijn we omgeven door landen die het Midden-Oosten niet in een oorlog storten .
Syrië is er niet bij gebaat dat wel te doen . ''
CAPO D'ORLANDO - Leontien Zijlaard-Van Moorsel heeft net als vorig jaar de proloog van de Ronde van Italië voor vrouwen gewonnen .
Ze reed de tijdrit over 5,5 kilometer in 7 minuten en 47 seconden .
De drievoudig olympisch kampioene hield de Amerikaanse Holden , wereldkampioene tijdrijden , achter zich .
Loek van Wely heeft zijn nationale schaaktitel geprolongeerd .
In de barrage over vier partijen versloeg hij Erik van den Doel met 3 - 0 .
De barrage was noodzakelijk geworden , toen Van Wely en Van den Doel met 6,5 punten uit negen partijen op de eerste plaats waren uitgekomen .
Zeilster Carolijn Brouwer is sterk gestart bij het WK Europe in Vilamoura .
In lichte omstandigheden won de tweevoudige wereldkampioene de eerste race .
In de tweede race eindigde de olympische kandidate als tweede .
Min de Zille uit België zette , omgekeerd , dezelfde prestaties neer .
De Italiaanse bridgers hebben op Tenerife de Europese titel in de open klasse veroverd .
In de slotronde wonnen de Italianen met 16 - 14 van Turkije .
Noorwegen , dat IJsland met 24 - 6 versloeg , pakte het zilver .
Brons was voor Polen .
Nederland sloot het evenement als negende af en plaatste zich niet voor het WK .
Pieter van den Hoogenband krijgt bij de WK zwemmen in Fukuoka op de 50 meter vrije slag toch concurrentie van Mark Foster .
De Britse sprinter had zich niet gekwalificeerd op deze afstand , maar na een protest heeft keuzeheer Bill Sweetenham toch over zijn hart gestreken .
De Britse bond schrijft de wereldrecordhouder op dit nummer alsnog in voor de 50 vrij .
Het Nederlands cricketteam heeft de openingswedstrijd in de ICC Trophy , het WK voor B-landen , winnend afgesloten .
De Verenigde Arabische Emiraten werden met 90 runs verschil verslagen .
De tegenstander had halverwege nog de beste papieren en gooide Nederland uit voor slechts 144 runs .
MAGNY-COURS - Michael Schumacher heeft zijn leidende positie in de strijd om de wereldtitel in de Formule 1 verstevigd .
De Duitser zegevierde in de Grote Prijs van Frankrijk .
Hij verwees zijn broer Ralf en Rubens Barrichello naar de andere twee podiumplaatsen .
Jos Verstappen werd dertiende .
De eerste directe confrontatie van dit zomerseizoen tussen Patrick van Balkom en Troy Douglas eindigde in Stadskanaal in een dubbele zege voor Douglas .
De Hagenaar won bij de Nelli Cooman Games zowel de 100 als de 200 meter .
Met 10,37 om 10,54 was de voorsprong op de kortste afstand verhoudingsgewijs het grootst .
Interessanter was dat Douglas Van Balkom met 20,67 om 20,91 voorbleef op hun beider specialisme .
Onder leiding van Chiel Warners is de Nederlandse ploeg in het Oostenrijkse Ried gepromoveerd naar de superliga van de Europa Cup meerkamp .
Warners , Wassenaar en Valkenburg eindigden met 23.125 punten als tweede in de eerste liga achter Oostenrijk ( 23.654 ) .
Individueel won Warners de tienkamp met 8206 punten , boven de richtprestatie voor de WK in Edmonton ( 8150 ) .
Jean Paul de Bruijn is de nieuwe Europese kampioen bandstoten .
De Zeeuwse biljarter versloeg in de finale in Duisburg de Duitser Fabian Blondeel .
De Bruijn tikte de 150 caramboles in 26 beurten bijeen ( moyenne 5,77 ) .
De zwemverenigingen AZ&PC ( Amersfoort ) en DWK ( Barneveld ) hebben de handen ineen geslagen voor de vorming van een professionele ploeg .
Acht weken geleden zijn de besturen van beide clubs , mede toonaangevend in Nederland , in kleine kring gaan praten .
Donderdag worden de plannen gepresenteerd .
Het derde professionele zwemteam , na PSV en zeer onlangs Amsterdam , moet eind augustus aan de slag kunnen in het Amersfoortse Sportfondsenbad ( 50-meter ) .
De onderhandelingen met een hoofdsponsor zijn in een gevorderd stadium .
Het ' Veluwse zwemproject ' kan op termijn plaats bieden aan zestien tot twintig gemotiveerde en getalenteerde zwemmers en zwemsters .
AZ&PC en DWK leveren momenteel acht internationals , maar zijn heel groot in de breedte .
Het Amersfoortse en Barneveldse initiatief is een logische en noodzakelijke stap om Nederland internationaal aan de top te houden .
PSV gaf al jaren geleden het voorbeeld met de Stichting Topzwemmen Zuid-Nederland en vervolgens het commerciële Philips-team rond Pieter van den Hoogenband en Inge de Bruijn .
In Amsterdam vond dat begin dit jaar navolging .
Cees Vervoorn en Hans Elzerman , oud-trainers van De Dolfijn , richtten met Michiel Bloem de Stichting Topzwemmen Amsterdam ( STA ) op .
En dan nu de combinatie AZ&PC-DWK .
Het Amersfoortse bestuurslid Johan Hoeksema vertelde dat Ad Roskam , de zwemcoördinator van de KNZB , hem na de jaarvergadering in april heeft gevraagd eens met DWK te gaan brainstormen .
Het plan komt niet uit de lucht vallen .
Eigenlijk viel het idee voor de blauwdruk al te beluisteren bij de nabeschouwing van de Olympische Spelen .
In Sydney viel op dat de leden van PSV presteerden , terwijl de geselecteerde AZ&PC'ers en DWK'ers tegenvielen .
De respectieve trainers Ad van de Ven en Mark Faber , die na vijf jaar met ingang van 1 september stopt in Barneveld en dus in de markt is voor een nieuwe baan , kregen het bij de NK in Eindhoven opnieuw niet voor elkaar de belangen van het individuele talent en de vereniging goed te scheiden .
Bondscoach Stefaan Obreno , Roskam en PSV-trainer Jacco Verhaeren spraken bij de Olympische Spelen onafhankelijk van elkaar hun verontrusting al uit over de gang van zaken en de smalle top .
Ze wezen op de juist gebleken aanpak van PSV en de noodzaak van vergelijkbare initiatieven .
In Amsterdam en nu Amersfoort/Barneveld is het zover .
Wellicht kan MNC Dordrecht , de fusieclub waaruit de nieuwe KNZB-voorzitter Erik van Heijningen is gerecruteerd , de vierde in de rij worden .
De Nederlandse honkbalploeg ligt in het World Port Tournament in Rotterdam op koers , richting finale .
Het leed tegen Cuba de eerste nederlaag onder bondscoach Eenhoorn ( 2 - 5 ) , maar compenseerde dat verlies met een overwinning op Italië , 7 - 4 .
Nederland staat halverwege de competitie op drie uit vier .
Italië en Nederland stonden gisteren zondag voor de 100ste keer tegenover elkaar .
Oranje behaalde de 60ste overwinning .
Winnende werper werd Eelco Jansen .
Hij loste starter Patrick Beljaards na 5 2/3 innings af .
De 32-jarige pitcher speelde met pijnstillers .
Hij heeft een afspraak met de orthopeed .
De meniscus in de rechter knie is ingescheurd , het kraakbeen beschadigd .
Maar de operatie moet wachten , tot na het WK in november in Taiwan .
Jansen belichaamde de vechtersmentaliteit van zijn ploeg .
,, Wij weten '' , aldus Jansen , ,, waar onze prioriteiten liggen : op het EK over drie weken in Bonn .
Maar dat wil niet zeggen dat we niet voor de overwinning zullen knokken .
Wij gaan altijd voor de winst .
Ook in dit toernooi waarin we wat meer uitproberen en wat vaker improviseren . ''
Verdedigend stak Oranje tegen de Italianen uitstekend in elkaar maar ook aanvallend was Nederland met 14 honkslagen prima op dreef .
Ralph Milliard ( 3 uit 3 ) , Dirk van 't Klooster ( 4 uit 5 ) , Balentina ( 3 uit 5 ) namen er met zijn drieën tien voor hun rekening .
Het trio doorkruiste op 3 - 3 in de zevende slagbeurt een tactisch spelletje van de Italianen .
Jim Davenport , de 61-jarige Amerikaanse coach van de Italianen en opgevoed bij de San Francisco Giants , stuurde de linkshander Masin naar de heuvel met de opdracht Van 't Klooster uit te schakelen .
De missie faalde , de Rotterdammer bereikte het eerste honk met een klap in het middenveld .
Einde Masin die na één bal werd afgelost door Ginanneschi , die Milliard van de kussens moest houden .
De Antilliaan joeg zijn eerste worp voor een tweehonkslag het veld in .
Ginanneschi liet daarop de honken vol lopen door Isenia opzettelijk vier wijd te geven , waarna Palazzetti als vijfde werper het veld betrad .
De linkshander slaagde er evenmin in de Nederlandse aanval te beteugelen .
Gumbs en Balentina sloegen Van 't Klooster en Milliard over de thuisplaat ( 5 - 3 ) .
In de daaropvolgende inning liet Van 't Klooster een driehonkslag van zijn houten knuppel vertrekken ( 6 - 3 door Jaarsma ) waarop Milliard Van 't Klooster thuis sloeg ( 7 - 3 ) .
,, Dit was kwaliteit '' , sprak bondscoach Eenhoorn zuinig .
,, Vakwerk .
Verdedigend en aanvallend . ''
De Italianen produceerden 16 honkslagen maar scoorden slechts 4 keer .
,, Omdat '' , wist Jansen . ,, wij altijd scherp waren .
We gaven niets weg .
De Italianen moesten voor elk punt knokken .
We hebben geen fout gemaakt in het veld . ''
Een dag eerder kleurde het stadion van Neptunus rood .
Het rood van Cuba .
De Cubanen behaalden de 22ste overwinning op Nederland in 23 wedstrijden .
De enige nederlaag dateerde van het olympisch toernooi in Sydney waar Oranje de honkbalwereld verraste met 4 - 2 .
Cuba kwam zonder de sterren Kindelan , Linares , Mesa en Pacheco naar Rotterdam .
Het selecteerde slechts drie spelers van de olympische ploeg en completeerde de ploeg met zeven All Stars en jong talent .
De Cubanen vielen zaterdag op door agressief honklopen .
Nederland was kansloos .
Eenhoorn hield er rekening mee door vier internationaal onervaren werpers naar de heuvel te sturen .
Voor zijn eigen Jurgen van den Goorbergh-tribune voerde hij een show op met een zogeheten burn-out .
Hij liet de machine stilstaan en liet de achterband roken .
De fans reageerden uitzinnig .
De wereldmotorsportbond kan daar wel een straf voor geven .
Maar de negende plaats in de 500cc was voor Van den Goorbergh naar eigen zeggen het hoogst haalbare tijdens de TT van Assen en dat wilde hij vieren .
Na twee finaal mislukte trainingssessies kwam hij sterk voor de dag bij de TT .
De toeschouwers wisten de negende plaats op de juiste waarde in te schatten .
Een grote groep fans wilde zijn pitsbox bestormen .
De deuren gingen net op tijd dicht .
,, Dat ik zo populair ben , vind ik grandioos , maar er zal maar een gek tussen zitten '' , lachte hij opgelucht .
,, Ik wist : als het een regenrace wordt , haal ik het podium . ''
Maar 's middags om twee uur was het droog .
Weg podiumplaats .
Op een droog circuit komen de tekortkomingen van de motor duidelijk aan het licht .
De regen kwam te laat voor hem , na vijftien ronden pas .
Prompt was de race voorbij .
Op dat moment had hij een goede kans op een hogere klassering .
,, We komen wel tekort , maar ik had nu een betere start in elk geval en had in de slotfase een aanval gepland op Ukawa , de nummer acht .
De top vijf was voor mij haalbaar . ''
De strijd in de koningsklasse ging zoals verwacht tussen de Italiaanse kemphanen Rossi , Biaggi en Capirossi .
Zij demonstreerden opnieuw hun uitzonderlijke klasse .
Slechts Barros , de winnaar van vorig jaar , kwam bij hen in de buurt .
Hij lag aan kop in het begin , maar zag gaandeweg de race de Italiaanse duivels op de racebanen voorbij komen .
Rossi zette net de aanval in op Biaggi , toen de wedstrijdleiding afvlagde .
Hij had hetzelfde gevoel als zijn Nederlandse vriend .
,, Maar ik heb in elk geval twintig punten , daardoor is het verschil met Biaggi in de WK-stand 21 punten '' , toonde leider Rossi zich tevreden .
Capirossi baalde .
Hij had de pole-position , net als vorig jaar , maar werd ook nu derde .
Nederland doet ook volgend jaar mee aan de World League .
De internationale volleybalfederatie had aan verlenging van het verblijf de voorwaarde gesteld dat de wedstrijden voldoende belangstelling moesten trekken .
Elk duel moest op televisie te zien zijn en bezocht worden door ten minste 4000 toeschouwers .
Als dat aantal niet werd gehaald , volgde een boete van 2000 dollar en mogelijk geen nieuwe uitnodiging voor het World League-seizoen 2002 .
Hoewel accommodaties in Groningen en Amsterdam dit jaar in de voorronde aardig vol zaten - Eindhoven viel tegen - is het in Nederland altijd moeilijk zoveel liefhebbers te mobiliseren .
Bovendien is de keuzemogelijkheid aan sporthallen met die capaciteit beperkt .
Acosta zei in Katowice echter dat de acht finalisten van 2001 , waaronder het verrassende Oranje , zich geen zorgen hoeven te maken voor volgend jaar .
De eindstrijd wordt gehouden in Brazilië .
Mochten de Zuid-Amerikanen niet aan de voorwaarden voor de organisatie kunnen voldoen , dan gaat de finale naar Spanje .
De Brazilianen wonnen de twaalfde editie van de World League .
In de finale van het evenement in Katowice had de Zuid-Amerikaanse ploeg geen enkele moeite met Italië .
Het werd 3 - 0 voor Brazilië tegen de titelverdediger .
De finale was geen spannende aangelegenheid .
Het in Polen nog ongeslagen Brazilië , in 1993 voor het eerst en laatst winnaar van de World League , was voor 12000 kijkers oppermachtig .
Met de snelle 3 - 0 , onder aanvoering van Nalbert en Giba , werd de bonus van 1,25 miljoen gulden binnengehaald .
Brazilië haalde ook nog twee individuele prijzen binnen .
Andre Nascimento was de beste aanvaller van het toernooi , Gustavo Endres de beste blokker .
Voor Italië betekende de nederlaag een nieuwe deceptie .
Vorig jaar op de Olympische Spelen in Sydney vloog de ploeg er in de halve finales uit tegen de latere kampioen Joegoslavië .
De revanche volgde weliswaar in de halve eindstrijd in Katowice , maar het eindresultaat bleef opnieuw uit .
Zeven interlands , met drie nederlagen , drie gelijke spelen en slechts één overwinning .
De eerste tussenbalans van bondscoach Joost Bellaart bij het Nederlands mannenhockeyteam ziet er niet best uit .
,, Nee , daar word ik zelf ook niet vrolijk van '' , bekende hij gistermiddag op het veld van HCKZ in Den Haag .
Voor het oefendrieluik met Pakistan zette Bellaart hoog in .
Hij rekende op drie overwinningen .
Na de 2 - 2 donderdag in Drachten , verloor Nederland zaterdag pijnlijk met 0 - 3 en eindigde de afsluitende wedstrijd gistermiddag opnieuw in 2 - 2 .
,, De oefenserie tegen Pakistan was een zware bevalling '' , beaamde Bellaart , die begin dit jaar Maurits Hendriks opvolgde .
,, Het is heel anders gelopen dan ik dacht .
We hebben na het olympisch goud bij Sydney 2000 kennelijk toch een achterstand opgelopen op de andere toplanden .
De oplossing ligt in trainen , trainen en nog eens trainen .
Er moet heel wat gebeuren om onze ambities en onze potenties bij de komende Champions Trophy in november in Lahore waar te maken . ''
Bellaart weigerde zich te verschuilen achter allerlei excuses .
Maar de voormalige coach van HCKZ noemde wel tal van oorzaken op voor de smadelijke prestatiereeks van Oranje onder zijn leiding : het zeer behoudende spel van Pakistan , de vormcrisis van een groot aantal vermoeide internationals , de haperende strafcorner en het inpassen van een aantal nieuwe spelers na het afscheid van Veen , Brinkman , Van Pelt en Jansen .
Feit is dat Bellaart van het vernieuwde en verjongde team nog geen swingende eenheid heeft gemaakt .
,, Toch hebben we in potentie de beste aanval van de wereld '' , hield hij stug vol .
,, Misschien is Pakistan momenteel wel veel sterker dat we allemaal denken . ''
Bellaart wil na de zomerstop ' uren maken ' met zijn selectie .
Het nieuwe concept , met spelmaker De Nooijer kort achter spits Eikelboom en aanvoerder Delmee terug in de verdediging , staat nu alweer ter discussie .
Delmee : ,, Misschien moeten we wel toe naar een tactiek met twee spelsystemen .
Ik speel zelf heel graag op het middenveld , maar ik kies toch voor het concept dat het beste bij dit team past .
Op papier ziet de nieuwe speelwijze er goed uit , maar tegen zeer verdedigende ploegen , zoals nu Pakistan , komt het er nog niet uit .
Dan vallen er achter De Nooijer grote gaten op het middenveld en worden we verdedigend overlopen . ''
Ronduit bedroevend was de uitvoering van de strafcorner in het eerste halfjaar van Bellaart .
Door een langdurige blessure bij specialist Lomans en fysieke ongemakken bij tweede man Taekema zat er totaal geen vaart , ritme en scherpte in de korte hoekslag van Oranje , van oudsher een belangrijk wapen van het Nederlands team .
Bij het vierlandentoernooi in Hamburg scoorde de brigade van Bellaart slechts twee keer uit zestien strafcorners .
Tijdens de oefenreeks tegen Pakistan was het percentage al niet veel beter .
Zaterdag faalde Oranje liefst dertien keer , gisteren vielen beide treffers ( van De Nooijer en Taekema ) vanaf de cirkel uit tien pogingen .
,, Mede daardoor was de derde wedstrijd de best van onze kant '' , vond Bellaart .
Heerenveen heeft de eerste wedstrijd uit de intertoto-competitie tegen het Letse Liepajas Metalurgs met 3 - 2 verloren .
Heerenveen kende een goede start .
Al na zes minuten vuurde Denneboom een voltreffer af .
In de 45ste minuut maakte Tatartsjoek de gelijkmaker .
De tweede helft leverde de meest vreemde , maar ook spectaculaire acties op .
Heerenveen zette opnieuw verdienstelijk in .
Lurling was in de 51ste minuut succesvol .
Ook die voorsprong werd uit handen gegeven .
Katasonov scoorde tweemaal en maakte de blamage voor Hereenveen compleet .
Volgende week is de return in het Abe Lenstra-stadion .
De voetbalselectie van Tibet heeft zijn eerste interlandwedstrijd verloren .
De spelers uit de Himalaya moesten bij de première in Kopenhagen hun meerdere in Groenland erkennen : 1 - 4 .
Het resultaat zal overigens niet officieel in de boeken komen .
Beide landen zijn niet bij de Fifa aangesloten .
Met Shinji Ono lijkt Feyenoord een goede slag te hebben geslagen .
De Japanse international was de opvallendste speler in de interland tegen Paraguay , in het kader van de Kirin Cup .
Ono bereidde beide treffers van Yanasigawa voor .
Japan won het duel met 2 - 0 .
Ono komt in de zomer naar Rotterdam .
De middenvelder drukte zijn stempel op het duel tegen Paraguay .
De politie in Sint Petersburg heeft bij voetbalrellen tweehonderd supporters gearresteerd .
Een politiecommissaris heeft dat tegenover Russische media gemeld .
